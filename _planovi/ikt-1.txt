2 часа недељно.
годишње: 66 часова

Рачунарство и информатика за први разред средње школе, 2 часа недељно.

------------------------по овом програму------------------------
На овом часу открићеш шта је то „информационо друштво“ и каква је улога технологије у савременом друштву.


Садржај:đ


ovo je deo IKT, popis tema:
Садржај

Увод
0/1
1. Информационо - комуникационе технологије у савременом друштву
0/1
 Садржај теме 1
1.1 Информационо-комуникационе технологије
0/3
 Садржај лекције 1.1  1.1 ИКТ у савременом друштву  Квиз 1.1
1.2 Рачунарске мреже и интернет
0/3
 Садржај лекције 1.2  Рачунарске мреже и интернет  Квиз 1.2
1.3 Коришћење интернета
0/4
 Садржај лекције 1.3  Интернет сервиси  Начини и правила комуникације и понашања на интернету  Квиз 1.3
1.4 Ауторска права, веродостојност информација, заштита и безбедност
0/6
 Садржај лекције 1.4  Ауторска права и веродостојност информација  Заштита личних података и приватност  Утицаји ИКТ на здравље и околину  Све боје интернета  Квиз 1.4
1.5 Развој ИКТ
0/4
 Садржај лекције 1.5  Историјски развој ИКТ  Генерације електронских рачунара  Квиз 1.5
2. Рачунарство
0/1
 Садржај теме 2
2.1 Принципи рада рачунара
0/4
 Садржај лекције 2.1  Како раде рачунари  Представљање података у рачунару  Квиз 2.1
2.2 Представљање бројева и рачунање са различитим основама
0/3
 Садржај лекције 2.2  Представљање бројева и рачунање са различитим основама  Квиз 2.2
2.3 Хардверске компоненте рачунарских система
0/3
 Садржај лекције 2.3  Хардвер  Квиз 2.3
2.4 Софтверске компоненте рачунарских система
0/3
 Садржај лекције 2.4  Софтвер  Квиз 2.4
3. Организација података и прилагођавање радног окружења
0/1
 Садржај теме 3
3.1 Графички кориснички интерфејс
0/4
 Садржај лекције 3.1  Графички кориснички интерфејс - основни елементи  Графички кориснички интерфејс - основна подешавања  Квиз 3.1
3.2 Рад са документима и системом датотека
0/3
 Садржај лекције 3.2  Рад са документима и системом датотека  Квиз 3.2
3.3 Архивирање, слање, чување, заштита.
0/5
 Садржај лекције 3.3  Архивирање, слање и чување датотека.  Рад са документима и системом датотека „у облаку“  Средства и методе заштите рачунара и информација  Квиз 3.3
4. Креирање и уређивање дигиталних докумената
0/1
 Садржај теме 4
4.1 Креирање, уређивање и форматирање дигиталних текстова
0/4
 Садржај лекције 4.1  Креирање и уређивање дигиталних текстова  Форматирање дигиталних текстова  Задаци 4.1
4.2 Форматирање параграфа
0/3
 Садржај лекције 4.2  Форматирање параграфа  Задаци 4.2
4.3 Посебни елементи у тексту
0/5
 Садржај лекције 4.3  Уметање слика и облика  Уметање табела  Уметање хиперлинкова, симбола и формула  Задаци 4.3
4.4 Логичка структура текстуалног документа
0/3
 Садржај лекције 4.4  Логичка структура текстуалног документа  Задаци 4.4
4.5 Обликовање документа, штампање
0/3
 Садржај лекције 4.5  Обликовање документа, штампање  Задаци 4.5
4.6 Рад у дељеном текстуалном документу
0/3
 Садржај лекције 4.6  Рад у дељеном текстуалном документу  Задаци 4.6
4.7 Слајд - презентације у дељеном документу
0/3
 Садржај лекције 4.7  Слајд - презентације у дељеном документу  Задаци 4.7
4.8 Израда слајд презентације у Пауерпоинту (PowerPoint)
0/4
 Садржај лекције 4.8  Рад у Пауерпоинту - подсетник  Презентације и њихова примена  Задаци 4.8
4.9 Напредне технике израде слајд презентација
0/3
 Садржај лекције 4.9  Напредне технике израде слајд презентација  Задаци 4.9
4.10 Уређивање текста применом нотација за обележавање
0/6
 Садржај лекције 4.10  Уређивање текста применом нотација за обележавање  HTML  Markdown  Wiki markup  Задаци 4.10


a ovo iz programiranja:



Улогујте се да бисте започели курс
Улогуј се Погледај курс одмах
Преузми курс
Овај курс укључује
 112 активности
 Могућност самосталног рада
Програмирање у Пајтону за први разред гимназије

Садржај

1. Робот Карел - линијски програми и бројачка петља
0/4
 1.1. Линијски програми  1.2. Бројачка петља for  1.3. Квиз  1.4. Вежбање
2. Робот Карел - условна петља и гранање
0/4
 2.1. Условне петље  2.2. Гранање  2.3. Квиз  2.4. Вежбање
3. Робот Карел - задаци за вежбање
0/1
 3.1. Робот Карел - задаци за вежбање
4. Корњача графика - линијски програми и петље
0/5
 4.1. Наредбе корњаче  4.2. Линијски програми  4.3. Петље  4.4. Квиз  4.5. Вежбање
5. Корњача графика - гранање, угнежђене петље, функције, торке и листе
0/6
 5.1. Гранање  5.2. Угнежђене петље  5.3. Функције  5.4. Торке и листе  5.5. Квиз  5.6. Вежбање
6. Корњача графика - задаци за вежбање
0/1
 6.1. Корњача графика - задаци вежбање
7. Израчунавања - изрази, оператори, променљиве
0/6
 7.1. Основне аритметичке операције и примена  7.2. Променљиве - места за смештање података  7.3. Тестирање и дебаговање програма  7.4. Квиз  7.5. Вежбање  7.6. Израчунавања - додатни задаци
8. Израчунавања - цели и реални бројеви, дељење
0/6
 8.1. Цели и реални бројеви  8.2. Реално и целобројно дељење  8.3. Позициони запис бројева  8.4. Квиз  8.5. Вежбање  8.6. Цели и реални бројеви, дељење - додатни задaци
9. Израчунавања - коришћење и дефинисање функција
0/4
 9.1. Коришћење функција  9.2. Дефинисање функција  9.3. Квиз  9.4. Вежбање
10. Израчунавања - задаци за вежбање
0/1
 10.1. Израчунавања - задаци за вежбање
11. Гранање
0/6
 11.1. Гранање  11.2. Комбинација више логичких услова  11.3. Конструкција if-elif-else  11.4. Квиз  11.5. Вежбање  11.6. Гранање - додатни задатак
12. Понављање - петље
0/6
 12.1. Понављање - петља for  12.2. Понављање - условна петља while  12.3. Угњежђене петље  12.4. Квиз  12.5. Вежбање  12.6. Петље - додатни задaтак
13. Контрола тока - вежбање
0/1
 13.1. Контрола тока - задаци вежбање
14. Структуре података
0/6
 14.1. Торке и листе  14.2. Функције за рад са торкама и листама  14.3. Ниске  14.4. Скупови и речници  14.5. Квиз  14.6. Вежбање
15. Примена петље у структурама података
0/4
 15.1. Примена петље у торци, листи и ниски  15.2. Примена петље у речнику  15.3. Квиз  15.4. Вежбање
16. Откривање и исправљање грешака
0/1
 16.1. Откривање и исправљање грешака, коришћење дебагера
17. Програмирање 2Д графике - Увод у Pygame
0/2
 17.1 Увод у Pygame  17.2 Основна структура Пајгејм програма
18. Увод у Pygame - Координатни систем и боје
0/3
 18.1. Координатни систем  18.2. Боје  18.3. Квиз - координатни систем и боје
19. Цртање основних облика
0/5
 19.1. Дужи  19.2. Правоугаоници и елипсе  19.3. Кругови и многоуглови  19.4. Домаћи задатак  19.5. Квиз - цртање облика
20. Напредне технике цртања
0/5
 20.1. Симетрија  20.2. Центрирање облика  20.3. Релативно задавање координата и димензија  20.4. Домаћи задатак  20.5. Квиз - Цртање
21. Цртање основних облика - утврђивање
0/3
 21.1. Релативно задавање координата - утврђивање  21.2. Домаћи задатак  21.3. Квиз - релативне координате и димензије
22. Цртање правилних облика помоћу петљи
0/5
 22.1. Правилно распоређивање облика  22.2. Генератор случајних бројева  22.3. Распоређивање боја  22.4. Домаћи задатак  22.5. Квиз - петље
23. Гранање и угнежђене петље
0/4
 23.1. Гранање  23.2. Угнежђене петље  23.3. Домаћи задатак  23.4. Квиз - угнежђене петље и гранање
24. Приказ слика и текста
0/3
 24.1. Приказ слике и текста  24.2. Вежбање  24.3. Слике и текст - квиз
25. Анимације
0/4
 25.1. Анимације  25.2. Анимације - примери  25.3. Како раде анимације  25.4. Квиз - анимације
26. Анимације - задаци
0/2
 26.1. Анимације - задаци  26.2. Анимације - домаћи
27. Анимације кретања
0/3
 27.1. Анимације кретања  27.2. Анимације кретања домаћи  27.3. Квиз - анимације кретања
28. Анимације сусрета објеката
0/3
 28.1. Анимације - сусрети објеката на екрану  28.2. Домаћи - сусрети објеката на екрану  28.3. Квиз - сусрети објеката на екрану
29. Догађаји
0/4
 29.1. Догађаји увод  29.2. Догађаји тастатуре  29.3. Догађаји миша  29.4. Квиз - догађаји
30. Комбиновање догађаја и анимација
0/3
 30.1. Комбиновање догађаја и анимација  30.2. Домаћи задатак  30.3. Квиз - догађаји и анимације
31. Пајгејм квиз
0/1
 31.1. Пајгејм - завршни квиз




Информационо-комуникационе технологије у свакодневном животу

Информатика, ИТ, ИКТ

Информационо друштво


Када успешно савладаш ову лекцију бићеш у стању да разумеш и објасниш улогу ИКТ-а у савременом друштву.

ИКТ у свакодневном окружењу

Информатика - шта је то?
Број „5“ је податак. Међутим, кад се тај податак нађе на различитим местима, у различитим контекстима, добијамо различите информације. Погледај слику. Какве нам све информације даје податак „5“ на ситуацијама приказаним на слици?

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/1_broj5.png

Реч „Зајечар“ је такође податак, а стављена у различите контексте даје нам и различите информације:

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/1_zajecar.png

Податак може да буде број, симбол, текст, боја, итд.

Информација се добија када се податак протумачи у контексту.

Може се рећи још и да информацију чини скуп података о неком објекту који имају неко значење, смисао…

На пример, приликом уписа у школу, у формулар за упис уносиш податке о себи: име, презиме, датум и место рођења, адресу становања, назив школе смера који уписујеш… Ти подаци заједно, стављени у контекст тог формулара, дају информацију о теби, као ученику који се уписује у школу.


Пронађи у свом окружењу примере појављивања једног податка у различитим контекстима, тако да даје различите информације.

Пре него што кренемо даље, само да те подсетимо на нешто што сигурно знаш из основне школе: у раду не уписујемо и не учитавамо ни појединачне податке ни информације. Скуп података који се чува у меморији рачунара под заједничким именом назива се датотека или фајл (енгл. file). У неким случајевима, (нпр. када се у датотеци налазе пословни подаци, текстуални или бројчани), користимо и израз документ. Осим докумената разних типова, датотека може да буде програм, аудио-снимак песме, слика, видео итд.

Реч „информатика“ настала је од француске речи „иnformatique“, што је кованица речи „информација“ и „аутоматика“, а то указује на предмет изучавања информатике - наука о аутоматској обради информација. У англосаксонској литератури се користи термин „Computer Science“ (наука о рачунарима), што није идентично и представља уже подручје изучавања у односу на науку о аутоматској обради информација.

Врло често данас чујемо изразе и скраћенице попут „ИТ“ или „ИКТ“. Да ли знаш шта оне значе?


ИТ (енгл. IT, ај-ти) је скраћеница за појам информационе технологије - обухватају рачунаре и друге електронске уређаје за прикупљање, обраду, чување, пренос и заштиту информација. Када томе додамо комуникационе технологије - којима се све то што спада у „информационе технологије“ повезује ради комуникације, размене информација, долазимо до ширег појма - информационо-комуникационе технологије - ИКТ (енгл. ICT, ај-си-ти). Ови појмови се у свакодневном говору често поистовећују, јер су врло испреплетани, тако да нема пуно смисла инсистирати на разликама.


Значај и примена рачунарске технологије у информационом друштву
На основу информација које се добијају обрадом података (нпр. резултата мерења или истраживања, или јавно доступних података), доносе се одлуке које даље одређују људске судбине, постављају се прогнозе, дијагнозе, праве планови и пројекти итд. То нам јасно указује на велики и растући значај информација. Сасвим је јасно да информације имају своју материјалну вредност, па могу да се схвате и као роба, односно капитал, тако да се информацијама и тргује.

Проналазак парне машине иницирао је прву индустријску револуцију, електрицитет и нафта изазвали су другу индустријску револуцију. Појава дигитализације почетком друге половине двадесетог века обележила је трећу индустријску револуцију. Данашње време, време брзих комуникација, робота, вештачке интелигенције, доступности великих количина података, „интернета ствари“, виртуелне реалности и „блокчејна“ сматра се периодом четврте индустријске револуције, када буквално све области људске делатности доживљавају трансформацију захваљујући примени рачунарске технологије.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/1_undraw_design_tools_42tf.png
Једна од значајних карактеристика информационог друштва је прелазак са „папирног“ на електронско пословање у практично свим областима људске делатности. Примере срећемо свакодневно: рачуне плаћамо електронски, код лекара сви налази и извештаји су у информационом систему, у школи имамо електронски дневник, купује се преко интернета, заказују се термини за издавање пасоша или личне карте, када сте се уписивали у гимназију, извод из матичне књиге рођених је електронски послат из матичне службе школи, а током епидемије 2020. и 2021. године видели смо да многе активности могу да се обављају преко интернета - настава, канцеларијски послови, састанци, па чак и неке раније незамисливе активности попут хорског певања, одласка у позориште, виртуелних путовања и посета музејима, итд.

Државе и институције омогућавају да огромне количине података постану јавно доступне (тзв. „отворени подаци“), што омогућује свакоме да их преузме, обради и самостално доноси закључке. Највећи број занимања је данас тесно повезан са ИКТ - без обзира на то да ли је у питању административни посао или рад у фабрици уз употребу робота и других програмабилних машина. Захваљујући ИКТ, комуникација између најудаљенијих тачака на планети може да се обавља у „реалном времену“. Све више се користе електронски медији - уместо папирних новина читају се интернет-издања. Уместо папирних географских мапа користе се географски информациони системи, који пружају прецизнију слику и веће могућности.


Пре десетак година донета је Стратегија развоја информационог друштва у Републици Србији до 2020. године - управо до момента када је креиран и овај наставни материјал. Иако је тај текст доступан на интернету, ми га нећемо читати у целости, али ћемо цитирати неке делове који нам могу помоћи да схватимо који су то све сегменти људске делатности и које су то активности које утичу на развој информационог друштва:

„Информационе и комуникационе технологије су током само једне људске генерације револуционарно промениле начин живота, учења, рада и забаве. ИКТ све дубље трансформишу начин интеракције људи, предузећа и јавних институција.“

Неке од области у оквиру којих се дешавају значајне промене у смислу развоја информационог друштва су:

електронске комуникације,

е-управа, е-здравство и е-правосуђе,

ИКТ у образовању, науци и култури,

електронска трговина (е-трговина),

пословни сектор ИКТ и

информациона безбедност.


Погледај које су све услуге доступне преко сервиса еУправа.


Можеш ли да набројиш из сваке од наведених области, у оквиру којих се дешавају значајне промене у смислу развоја информационог друштва, по неколико услуга за које знаш да су доступне у Србији путем интернета? Да ли неке од њих користиш ти или чланови твоје породице?

ИКТ су постале незамењиве у многим областима, а како се стално развијају, унапређују и појефтињују, њихово ширење и даље је врло интензивно. Управо тај брзи развој нам даје још једну важну карактеристику информационог друштва: сталну потребу за учењем и усавршавањем како бисмо знали како да сврсисходно употребимо технологију. Истовремено, ИКТ је и средство за то „целоживотно учење“.

То што су ИКТ постале тако велики и важан сегмент свих људских делатности, не значи да треба само да се препустимо употреби свеприсутне технологије. О опасностима, ризицима и прекомерној употреби технологије ће бити више речи у наредним лекцијама.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/1_undraw_in_progress_ql6.png
Друштвено организовање
Интересантна је и једна важна тенденција - све чешће и све снажније организовање људи путем друштвених мрежа. Поводи и разлози су разноврсни: на пример, у последње време сведоци смо многобројних еколошких и других иницијатива којима се повезују људи из разних места широм једне државе или чак широм планете како би сачували реке, шуме, чист ваздух, пијаћу воду, угрожене животињске врсте, људска права, итд.


Људи који се без интернета можда никада не би срели и имали прилике да се међусобно информишу и размене идеје, сада се организују у снажне еколошке покрете како би заштити животну средину. Да ли знаш за неке такве грађанске иницијативе? Потражи их на интернету.


На овом часу научићеш шта су то рачунарске мреже, и подсетићеш се основних појмова у вези са интернетом.

Садржај:

Рачунарске мреже

Настанак интернета

Приступ интернету

Када успешно савладаш ову лекцију, бићеш у стању да објасниш шта су то рачунарске мреже и интернет, као и како се приступа интернету.

Рачунарске мреже и интернет
У претходној лекцији разматрали смо различите области људске делатности и њихову повезаност са развојем информационо-комуникационих технологија. Било да посматрамо трансформацију начина рачунања, записа и обраде датотека, складиштење информација или њихову дистрибуцију, као и комуникацију између људи, у свакој од тих „паралелних“ грана стижемо до исте тачке у којој се све ове функције обављају користећи једну врсту уређаја - рачунар. У овој лекцији, бавићемо се начинима повезивања рачунара и других уређаја у мреже.

Рачунарске мреже
Два или више рачунара повезаних тако да могу да размењују податке чине мрежу. Да би се остварила рачунарска комуникација потребни су:

комуникациони медијуми,

комуникациони уређаји и

комуникациони протоколи и софтвер који имплементира те протоколе.

Пренос информација врши се путем комуникационих медијума - а они могу да буду:

кабловски („жични“, енгл. wire) и

бежични (енгл. wireless).

Кабловски медијуми се данас углавном реализују као оптички каблови, који се сада постављају и до крајњих корисника. У постојећим (затеченим) мрежама се користе и разне врсте бакарних проводника, као што су обична бакарна парица (као код фиксних телефона), каблови са више бакарних парица (UTP, STP, SSTP, FTP, SFTP) или коаксијални каблови.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/2_kablovi_svi.png
Лево: конектори на оптичким кабловима; у средини: конектор RJ-45 на UTP Етернет каблу; десно: конектор BNC на коаксијалном (антенском) каблу.


Знате ли разлику између ових различитих врста каблова? Од ког материјала je први, a од ког други и трећи? Каква је природа сигнала кроз UTP и коаксијалне, а каква кроз оптичке каблове?

Ако се не сећате ових појмова из основне школе, покушајте да пронађете одговор на интернету.

Бежичне мреже данас се најчешће реализују:

путем вај-фај (енгл. WiFi) технологије,

блутут (енгл. Bluetooth) технологије или

као мреже за пренос података у системима мобилне телефоније.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/2_blututwifimob.png
Различите бежичне технологије

Комуникациони уређаји су рутер (енгл. router), свич (енгл. switch), приступна тачка (енгл. access point) и други. Уређаји који немају уграђену подршку за одређену технологију, могу да користе одговарајући адаптер (нпр. за старије десктоп рачунаре вај-фај адаптер).

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/2_netwokuredjaj.png
Комуникациони уређаји

Сигурно се од раније сећаш појмова хардвер и софтвер. Медијуми и уређаји чине хардвер неопходан за успостављање комуникације између рачунара. За рад рачунарске мреже су неопходни и комуникациони протоколи и комуникациони софтвер. Комуникациони протокол представља скуп правила за управљање преносом података. Скуп протокола који је данас је доминантан је TCP/IP (чита се: ти-си-пи-ај-пи). Овај протокол прецизира кораке од којих се састоји пренос података и начин на који се ти кораци одвијају, и о њему ће бити више речи касније у овој лекцији.

Комуникациони софтвер чине различити мрежни оперативни системи, апликације, драјвери, итд.


Знаш ли шта означавају ове три групе софтвера? Ако се не сећаш, подсетићемо се у једној од лекција које следе.

Мреже су хијерархијски организоване - мање мреже се повезују у веће. Према величини, односно простору на коме се простиру, рачунарске мреже могу овако да се класификују:

Лична мрежа (PAN - Personal Area Network) повезује уређаје једне особе или породице и обично се простире на неколико метара.

Локална мрежа (LAN - Local Area Network) обично се простире на једну или неколико канцеларија, зграду, више суседних зграда, кампус и слично, а може да се простире од неколико метара до неколико километара.

Градска мрежа (MAN - Metroploitan Area Network) може да буде мрежа кабловског оператора која покрива један град, или мрежа која повезује неколико пословних објеката већег предузећа (нпр. банке, корпорације). Мери се километрима или десетинама километара.

Регионална мрежа (WAN - Wide Area Network) спаја више локалних и градских мрежа, покрива округ или регион од више градова, а може да покрије и целу државу. Мери се десетинама или стотинама километара.

Интернет је мрежа која повезује све претходне мреже у целину.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/2_mreza.png
Шематски приказ глобалне мреже - интернета

Рачунаре унутар мреже називамо „чворовима“ мреже. Мале мреже (PAN, LAN) се често организују тако да су рачунари у њој равноправни. Такве мреже се зову пир-ту-пир мреже (енгл. peer–to–peer - једнак једнаком). Рачунари у пир-ту-пир мрежи по правилу директно комуницирају сваки са сваким, без потребе за рачунаром који посредује у комуникацији. Такође, у таквој мрежи сваки рачунар може да дели одређени простор (означене директоријуме) на свом диску са осталим рачунарима, тако да нема посебног рачунара за чување дељеног садржаја. Исти принцип може да се односи и на друге ресурсе, нпр. процесорско време.

У већим мрежама је непрактично или чак немогуће обезбедити да сваки рачунар директно комуницира са сваким. Такође, одржавање (нпр. бекап) и заштита расутих података постаје компликована у великим мрежама. Зато у већим мрежама постоје рачунари и други уређаји, чија је главна намена да обезбеђују ресурсе и услуге за друге рачунаре. Такви рачунари и уређаји се називају сервери, а рачунари који од њих траже услуге се називају клијенти. Овако организоване мреже се називају клијент-сервер мреже. Сервери могу да нуде различите ресурсе и услуге, па по својој улози (функцији), север може да буде:

Фајл-сервер (обично у локалној мрежи), који чува одређене дељене фајлове и фолдере и омогућава им приступ;

комуникациони сервер, који одржава окружење потребно да један уређај пронађе други, и да комуницира са њим;

веб-сервер, који на себи чува неке веб-странице и на захтев их шаље клијенту;

сервер апликација (aplication server), који на себи чува веб-апликације и омогућава клијентима да код себе извршавају те апликације иако немају инсталирану копију те апликације (довољно је да имају веб-прегледач);

мејл сервер, који омогућава размену електронске поште (слично као што поштанска служба омогућава размену писама и других пошиљки);

сервер базе податка (database server), који одржава базу података, омогућава приступ бази и упите над њом са других рачунара;

сервер за штампу (print server), уређај који омогућава штампање на дељеном штампачу преко мреже и

разни други.

Да лакше запамтиш шта су сервери, а шта клијенти, сети се да реч сервис значи услуга, па према томе сервер значи пружалац услуга. Тако, на пример, у ресторану конобар сервира - пружа услуге, гостима - клијентима, поштујући одређена правила - протоколе!

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/2_serv_CDC-outtoeat.png
Настанак интернета, протоколи

Интернет је настао крајем шездесетих и почетком седамдесетих година XX века за потребе Министарства одбране САД, са идејом да не буду све информације у само једном рачунском центру, већ да буду дистрибуиране у више повезаних центара, како би систем остао функционалан у случају престанка рада неког од центара. Та мрежа се звала АРПАНЕТ и састојала се од педесетак рачунара–чворова, преко којих су се повезивали локални рачунари и то на такав начин да је између свака два могуће наћи више различитих путева. Врло брзо, и у САД и у другим деловима света настају мреже налик АРПАНЕТ-у. Крајем осамдесетих и почетком девеесетих почело је међусобно повезивање тих мрежа, које није више било само у војне сврхе. Неке мреже су биле владине, неке универзитетске, неке чисто комерцијалне. Ово је коначно довело до настанка интернета у данашњем облику - глобалне мреже доступне дословно свима. Интернет се састоји од веома различитих рачунарских система. Разлика се огледа у њиховој величини, оперативним системима које користе, улози коју имају у функционисању интернета итд.


Више о АРПАНЕТ-у

Да би сви ти различити рачунари могли да комуницирају, уведени су протоколи. Као што смо поменули, најпознатији комуникациони протокол је TCP/IP, Transmission Control Protocol/Internet Protocol. Укратко, најважнији кораци (фазе) у преносу података су:

разбијање на пакете скупа података који треба послати,

слање пакета кроз мрежу, могуће различитим путевима,

провера исправности сваког пакета на страни примаоца,

потврда пријема пакета, или захтев за поновним слањем (ако су детектоване грешке у преносу) и

спајање пакета у целину каква је била пре слања.

Адресирање на интернету
Ако желиш неког да позовеш телефоном, потребан ти је број његовог телефона, позивни број за његов град, државу. Ако желиш да некоме пошаљеш писмо мораш да знаш његово име, улицу и број куће, град, државу. Једном речју: адресу. Тако, ако желиш да приступиш неком рачунару путем интернета, такође ти треба његова адреса.

Како изгледа адреса рачунара када на интернету не постоје улице и градови?

Можемо да кажемо да постоји нешто слично, а то су интернет домени. Домени имају своје ознаке, тј. називе, које сте вероватно виђали, на пример: .com, .org, .net, .us, .de, .fr, .ru, .rs, .срб итд. У свакодневном говору, када кажемо „интернет домен“ често мислимо на назив домена, па ћемо и ми понекад говорити о доменима мислећи на њихове називе. Сваки од набројаних домена је домен највишег нивоа (енгл. top level domain, скраћено TLD). У оквиру сваког од ових домена постоје поддомени, на пример .ac.rs, .edu.rs, .org.rs, .co.rs, .gov.rs и други. Ово су домени другог нивоа (SLD, енгл. second-level domain SLD или 2LD). Оваква подела домена на поддомене се наставља до нивоа где неки домен представља интернет адресу конкретног рачунара. Тако, интернет домене можемо интуитивно да схватимо као хијерархијски организоване групе интернет адреса.


Домени највишег нивоа

Научили смо да се назив домена састоји од неколико група слова раздвојених тачком, као и да последња група слова означава домен највишег нивоа. Неки од домена највишег нивоа су национални (ознаке држава), али неки и нису. Домени највишег нивоа који нису ознаке држава су међународни, такозвани генерички домени попут .com, .org, .info, .net и слично. У почетку развоја интернета, овакви домени без ознаке државе су се односили само на сајтове у Сједињеним Америчким Државама, али данас то више није тако. Поддомени унутар тaквих домена сада могу да се региструју у било којој држави.


Домени другог нивоа

Група слова у низу која претходи домену највишег нивоа често указује на врсту организације. На пример, у називу домена www.mg.edu.rs слова edu означавају да се ради о образовној институцији (Математичка гимназија), док слова gov у називу домена mpn.gov.rs означавају да се ради о владиној институцији (Министарство просвете, науке и технолошког развоја). Овакво означавање, међутим, није обавезно, као што показује пример домена narodnopozoriste.rs.


Погледајте називе домена које су регистровале неке институције (гимназије, факултети, министарства итд.)

mup.gov.rs
education.gouv.fr
bmbf.de
commerce.gov
etf.bg.ac.rs
cam.ac.uk
vigimnazija.edu.rs
talenti.edu.rs
Можете ли на основу назива неког од ових домена да откријете у којој држави је регистрован домен, или које врсте је институција која га је регистровала?

Како се адресирају рачунари на интернету?

Сваки рачунар који је директно доступан на интернету има своје јединствено име, које се састоји од локалног имена рачунара у својој мрежи (hostname) и назива домена. Ово је тзв. пуно квалификовано име домена (fully qualified domain name). На пример, рачунар чије локално име је myhost у родитељском домену example.com има пуно квалификовано име домена myhost.example.com. Пуно квалификовано име домена је довољно да адресирамо било који рачунар, који може да се адресира на интернету. Наравно, они рачунари који су индивидуално прикључени на интернет адресирају се директно преко IP адресе.

Како се адресирају садржаји на интернету?

Садржаји се на интернету адресирају УРЛ адресама (енгл. URL, Uniform Resource Locator). Овакве адресе се састоје од назива протокола, адресе локације на интернету (тј. назива интернет домена) и адресе конкретног садржаја на тој локацији. На пример, у адреси https://petlja.org/biblioteka/r/kursevi/prirucnik-python-gim, https:// је ознака протокола, део petlja.org је назив домена, а део biblioteka/r/kursevi/prirucnik-python-gim је путања до приручника за учење Пајтона који се налази на сајту Петље.

Како се адресирају корисници електронске поште на интернету?

Сваки корисник на интернету може да има своју (једну или више њих) имејл адресу - адресу електронске поште. Њом се директно адресира корисник који својој пошти приступа путем одговарајућих сервиса. Адреса је облика neko@negde.nesto при чему „neko“ представља идентификацију конкретног корисника на одређеном сервису електронске поште (мејл-сервису) коју је корисник сам изабрао, а „negde.nesto“ је ознака самог сервиса, заправо назив домена који обезбеђује тај сервис.

IP адресе

Стварне адресе рачунара, рутера и других уређаја на интернету, које се користе у комуникационим протоколима, јесу такозване IP (ај-пи) адресе (енгл. Internet Protocol Address). Зато сваки уређај на интернету мора да има своју јединствену IP адресу (док сервери имају и домен). Постоје два стандарда по којима се записују IP адресе. По старијем стандарду IPv4 (који је у време настанка био намењен знатно ужем кругу корисника), адреса се састоји од четири броја из интервала 0-255 (на пример 77.46.149.195). Ово даје теоријску могућност да се формира највише 
256
4
≈
4
⋅
10
9
 различитих IP адреса. Након комерцијализације интернета деведесетих година, постало је јасно да, иако огроман, овај број неће бити довољан за све уређаје који се појављују на интернету (данас више није довољан). Зато је још 1995. године предложен други, новији стандард, IPv6. По овом стандарду се адреса састоји од 8 четвороцифрених хексадекадних бројева, тј. 8 бројева из интервала 0-FFFF. То даје 
16
32
=
2
128
≈
3.4
⋅
10
38
 могућих адреса, што је практично неисцрпан број. Прелазак на стандард IPv6 је још увек у току.

IP адресе имају своју хијерархију, и сви уређаји у истој мрежи имају веома сличне IP адресе које деле заједнички префикс. IP адресе се могу додељивати статички или динамички. Неки уређаји имају увек исту, статичку IP адресу, а неки сваки пут када се повежу у мрежу од DHCP сервера добију увек различиту IP адресу. IP адресе могу бити јавне, али и локалне, нпр, 192.168. и оне се не могу користити за приступ рачунару споља, ван локалне мреже.

Ми ипак можемо да приступамо рачунарима на интернету користећи називе домена (тачније, пуна квалификована имена рачунара), што се лакше памти од IP адреса. Ту удобност нам омогућава систем назива домена (енгл. Domain Name System, DNS). Овај систем можемо да схватимо као адресар свих уређаја на интернету. Систем је децентрализован, па се његови делови налазе на разним рачунарима које зовемо DNS сервери. Они садрже табеле регистрованих назива домена и разне податке о њима, па и њихове IP адресе. Захваљујући томе, DNS сервери могу на основу назива домена да пронађу и јаве IP адресу.

Проналажење IP адресе за дати назив домена се назива разрешавање имена домена. Разрешавање имена се дешава од домена највишег нивоа, ка нижим нивоима. На пример, за разрешавање имена домена matf.bg.ac.rs, упит се упућује регистру .rs домена, који га прослеђује регистру .ac домена (академске институције), затим .bg (Београдски универзитет), и на крају на конкретан факултет, на чијем рачунару се налазе информације о IP адресама свих рачунара тог поддомена, који су доступни на интернету.


И поред тога што нико није власник интернета, ми ипак за прикључење на интернет некоме плаћамо ту услугу. Да ли знате коме и зашто?

Добављачи интернет услуга, интернет сервис-провајдери (ИСП), обезбеђују нам приступ интернету и додељују адресу под којом се наш уређај појављује на мрежи.

Већ смо рекли да се интернет састоји од међусобно повезаних уређаја и мрежа. Такође, споменули смо и појам IP адресе. IP адреса може бити јавна или приватна. Јавне IP адресе су јединствене адресе „видљиве“ на интернету, док су приватне IP адресе такође јединствене, али видљиве само у оквиру локалне мреже. Данас, повезати се на интернет, значи добити једну приватну IP адресу у локалној мрежи провајдера интернет услуга. Та адреса додељује се рутеру корисника, на који се са друге стране повезују сви његови уређаји. Уређаји корисника чине личну или локалну рачунарску мрежу корисника. Изузетак је када корисник додатно плати најам јавне IP адресе чиме његов рутер постаје директно „видљив“ на интернету. Потребу за јавним IP адресама обично имају предузећа или појединци који се баве пословањем на интернету, ако желе да, на пример, подигну веб-сервер да би други рачунари могли да га „пронађу“ и приступе му. Рутер и протоколи унутар личне или локалне мреже задужени су да захтев са уређаја корисника проследе на интернет, а приспеле информације са интернета проследе управо уређају корисника који је те информације „затражио“.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/2_Internet_map.jpg
Визуализација количине путева на интернету

Аутор: The Opte Project - Originally from the English Wikipedia; description page is/was here, CC BY 2.5, https://commons.wikimedia.org/w/index.php?curid=1538544

Повезивање са интернетом
Уколико код куће имаш уведен интернет, онда сасвим сигурно имаш и личну или локалну мрежу (PAN, LAN). Сви рачунари (стони, таблети, мобилни телефони) у том случају комуницирају са мрежним уређајем, који обезбеђује везу свих рачунара из локалне мреже са интернетом. Чак и у малој мрежи (кућној, школској или у неком предузећу) могуће је да постоји више мрежних уређаја као што су рутер и свич. Они имају различиту улогу у локалној мрежи. Обично веза са интернетом долази до рутера, а онда рутер обезбеђује повезаност и комуникацију унутар мање мреже. Поменимо и то да су се крајем прошлог века рачунари повезивали на интернет помоћу модема за фиксну телефонију, а између себе у малим мрежама помоћу хаба.

Крајњи корисници се повезују са интернетом преко комуникационих медијума и уређаја за повезивање. Технологије за повезивање са интернетом су разноврсне и стално се унапређују. Од жичних технологија за повезивање са интернетом, данас се користе:

оптички кабл, као тренутно најквалитетнији начин повезивања (пожељно је да се оптика доведе што ближе крајњем кориснику, а најбоље до куће/стана: FTTH, Fiber To The Home);

мрежа фиксне телефоније, тј. бакарна парица и (најчешће) ADSL уређај и

коаксијални (антенски) кабл и одговарајући кабловски модем. Кабловски ТВ оператери нуде ову могућност као опцију уз кабловску телевизију, мада коаксијалне каблове све више замењују оптичким.

Од технологија бежичног приступа, користе се:

приступне технологије у системима мобилне телефоније (нпр. мобилни интернет),

вај-фај (енгл. WiFi, Wireless Fidelity) - за мреже малог домета (PAN, LAN),

вај-макс (WiMAX, Worldwide Interoperability for Microwave Access), за повезивање разуђених корисника, домета 5 km до чак 50 km, зависно од конфигурације терена,

лај-фај (LiFi, Light Fidelity), нова технологија којом се сигнал емитује помоћу LED диоде у видљивом делу спектра

и други.


Ако имаш код куће или у школи „уведен“ интернет, да ли знаш како је та веза реализована? Распитај се о томе како твоје домаћинство добавља интернет-услуге, а наставника како је школа повезана.

Да ли знаш који све уређаји могу да се повежу на интернет? То могу да буду рачунари, рутери, мобилни телефони и таблети, али и многе друге ствари. На интернет се повезују возила, системи веб-надзора, одашиљачи на медицинским уређајима које на себи или у себи носе здравствено угрожене особе (нпр. после операције срца, да прате и јављају њихово здравствено стање), чак и одашиљачи на животињама са великих фарми. Сви ти, и други уређаји чине тзв. „интернет ствари“ (енгл. IoT, internet of things), који највише доприноси свакодневном вртоглавом расту броја уређаја прикључених на интернет. Интернет ствари омогућава нпр. да корисник са мобилног телефона, преко интернета, укључи грејање или неки кућни апарат пре него што стигне кући (и електричне утичнице могу да имају IP адресе), или да се камере за видео-надзор повежу са центром за надзор, иако уз саму камеру не постоји рачунар - камера може да има своју IP адресу!

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/2_IoT.png

Размисли које су позитивне а које негативне стране „интернета ствари“. Знаш ли за неки пример IoT у свом окружењу?



Садржај лекције 1.3
На овом часу научићеш како се користе два интернет сервиса, како се прегледа и претражује веб и која су правила комуникације и лепог понашања на интернету.

Садржај:

Интернет сервиси

Прегледање веба

Претраживање веба

Веб-сервиси

Преузимање садржаја са веба

Начини и правила комуникације и лепог понашања на интернету

Када успешно савладаш ову лекцију бићеш у стању да самостално претражујеш и проналазиш информације у дигиталном окружењу и преузимаш их на свој уређај, користиш напредну претрагу, класификујеш информације са интернета и да правилно комуницираш путем интернета.



Интернет сервиси

Када је уређај повезан на интернет, каже се и да је „онлајн“ (енгл. online), а када је веза прекинута, каже се да је уређај „офлајн“ (енгл. offline). Обратите пажњу: у српском језику ове речи, иако енглеског порекла, пишу се онако како их изговарамо. Неправилно је написати „онлине“ исто колико би било неправилно и да напишемо, на пример, „телевисион“…

Као што из претходне лекције може да се закључи, интернет представља инфраструктуру. И у граду имамо инфраструктуру: улице и разне врсте цеви и проводника испод њих, на којима функционишу различити сервиси: градски саобраћај, комуналне услуге, водовод, канализација, грејање, снабдевање струјом. Слично томе, на интернету као инфраструктури постоје различите услуге - сервиси. Овде ћемо да поменемо само два: веб (WWW) и електронску пошту.

Веб, енгл. WWW - World Wide Web, што би се могло превести као „широм света разапета мрежа“, данас је најраспрострањенији интернет сервис. Он преставља мрежу садржаја (заправо веб-страница) на интернету, међусобно повезаних везама - линковима.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/3_world_wide_web.png
Електронска пошта, имејл (енгл. email) је сервис путем којег корисници шаљу „писма“, односно пошиљке које се састоје од текста и мултимедијалних прилога. Адресирају се адресама корисника, које смо већ описали када смо говорили о врстама адресирања на интернету.

Примери адреса: mika.petljanovic@gmail.com, mika.petljanovic@outlook.com, су адресе једне особе на два различита мејл-сервиса, mika.petljanovic@sbb.rs би била адреса код једног интернет-сервис провајдера, а mika.petljanovic@vigimnazija.edu.rs би била адреса на домену школе. Ово су четири потпуно различите адресе. У сваком од ових случајева, пошиљка стиже на сервер конкретног мејл-сервиса, а корисник може да посети веб-страницу тог сервиса, унесе своје корисничко име и лозинку и затим приступи пошти у свом „поштанском сандучету“ (енгл. inbox). Такав приступ се још зове „вебмејл“, јер се електронској пошти приступа путем веба (о којем говоримо у следећем пасусу). Постоји могућност да се на рачунар инсталира програм који се синхронизује када је рачунар повезан на интернет, тако да је могуће касније прегледање поште и писање одговора и када је веза прекинута. Ово је погодно ако немамо сталан приступ интернету. Приметимо да овај пример показује да мејл-сервис може да се оствари без ослањања на веб, тј. да је реч о посебној, у суштини независној врсти интернет сервиса.

У слању сваке имејл поруке учествује већи број рачунара, међу којима неки имају истакнуте улоге. Комуникација започиње на рачунару-клијенту, на коме пошиљалац саставља имејл поруку. Та порука затим путује до рачунара-сервера, на којем се налази мејл сервис пошиљаоца са његовим „одлазним сандучетом“. Порука одатле путује даље до мејл сервера примаоца и његовог „долазног сандучета“ (што, бар теоријски, може да буде и исти рачунар). Када прималац посети веб-страницу свог мејл сервиса, порука ће бити послата са његовог мејл сервера (из његовог долазног сандучета) на рачунар-клијент примаоца.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/3_mail_communication.png
И овде једна правописна напомена: у српском језику, без обзира на то да ли је текст писан ћирилицом или латиницом, пише се имејл а не емаил. Знак „@“ који улази у састав сваке имејл адресе, раздваја корисничко име од домена и чита се „ет“, од енглеске речи „at“, која значи „при“, „на“. Зове се још и „мајмунско а“, „мајмунче“ или „манки“ (од енглеског назива тог симбола monkey).

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/3_Sending-Email.png

Хајде сада да детаљније упознамо два већ поменута сервиса која сигурно користиш, али вероватно не знаш све њихове могућности, а можда нешто од тога и не користиш на сасвим исправан начин.

Прегледање веба
Веб је интернет сервис путем којег ти управо сада читаш овај текст. За приступ веб-садржајима и њихово прегледање потребно је да покренеш програм који се зове веб-прегледач (веб-браузер, енгл. web browser). Најчешће коришћени веб-прегледачи су:

Гугл Хром (Google Chrome),

Мајкрософт Еџ (Microsoft Edge),

Мозила Фајерфокс (Mozzila Firefox),

Опера (Opera) и

Сафари (Safari).

Веб-садржаји су адресирани помоћу URL адресе (већ смо описали шта је то, подсети се ако се не сећаш лекције са претходног часа). веб-страница може да садржи текст, хиперлинкове, слике, видео, звук.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/3_veb_stranica.png
Прегледање веб-странице

На страницама постоје хиперлинкови; као што смо већ напоменули, то су места која воде до других веб-страница. Кликом на хиперлинк (често се каже и скраћено, линк) отвара се страница ка којој он води. У зависности од тога како је креирана изворна страница, она друга ће се отворити уместо ње у истој картици истог прозора или у другој картици или прозору. Десним кликом на линк отвара се мени који нам нуди додатне могућности:

отварање линка у новој картици,

отварање линка у другом прозору,

отварање линка у прозору без архивирања (познат и као приватан прозор, служи пре свега за безбедно коришћење на јавним или туђим рачунарима),

у случају да је исти корисник пријављен на још неком уређају, појавиће се и опција за слање линка на други уређај,

чување странице на свом рачунару,

копирање адресе ка којој води линк и

преглед изворног HTML кôда.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/3_desni_klik.png
Мени који се добија десним кликом на хиперлинк

Клик на слику у веб-прегледачу може да изазове различита понашања, у зависности од тога како је направљена веб-страница. Најчешће понашање је да се слика отвори у истој картици истог прозора или у другој картици или прозору. Десним кликом на слику се отвара мени, који нам нуди додатне могућности:

отварање слике у новој картици,

чување слике на рачунару,

копирање слике у „клипборд“ (да бисмо је касније „налепили“ на неко друго место),

копирање адресе слике,

претраживање веба према слици,

блокирање (уколико је инсталиран блокер непожељних садржаја) и

преглед у изворном HTML коду.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/3_desni_klik_na_sliku.png
Мени који се добија десним кликом на слику

Претраживање веба
Људи често мешају веб-прегледач и веб-претраживач, па на ове називе треба обратити пажњу. Веб-прегледач је, као што смо већ рекли, програм на твом рачунару помоћу којег прегледаш веб-садржај на изабраној адреси. Веб-претраживач је програм на неком серверу који ти помаже да пронађеш веб-странице чије адресе не знаш. Када отвориш, на пример, Гугл-претраживач у било ком прегледачу то изгледа отприлике овако:

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/3_adresa_pretraga.png
Поља за адресу и за претрагу.

Ако знаш тачну адресу сајта, унеси је у поље на врху прозора. Ако тражиш сајтове везане за одређени појам, текст за претрагу (упит) унеси у поље за претрагу које се налази на средини прозора.


Није свеједно да ли појам или адресу унесеш у једно или друго поље (мада то зависи од прегледача и претраживача које користиш, као и од додатака инсталираних уз прегледач).

Испробај унос разних појмова и URL адреса у једно и друго поље, по могућности на разним претраживачима и у разним прегледачима, па покушај да откријеш разлику.

Погледај видео у којем је детаљно објашњен поступак претраживања интернета:



Напредна претрага
Ако обичном претрагом не успеваш да пронађеш тражене информације, већ добијаш резултате који воде ка нерелевантним сајтовима, или ка сајтовима о појмовима истог назива али другачијег значења, употреби напредну претрагу:


Преузимање садржаја са веба
Претрага и прегледање веба врло често се завршава тако што пронађени садржај желимо да сачувамо да би нам био „при руци“ кад нам затреба. Можеш само да ископираш део текста или слику у постојећи документ на твом рачунару или да преузмеш целу веб-страницу. Осим тога, на вебу често постоје датотеке (фајлови) који су постављени да би се преузели комплетно. Кликом на линк за преузимање (енгл. download) документ ће бити преузет. Обрати пажњу при преузимању да ли је у питању безбедан извор, преузимање са непоузданих сајтова неретко се заврши тиме што се преузме неки злонамеран софтвер који може да вам направи штету (о злонамерном софтверу и заштити биће речи касније).

Погледај најпре видео о томе како да пронађеш документ који желиш да преузмеш. У видеу се говори о тражењу и преузимању документа „пе-де-еф“ (.PDF). Најчешће се текстови за преузимање постављају баш у овом формату.


Сада погледај видео у којем је објашњено како се преузимају слике са веба:


Некада се преузимање докумената врши тако што само кликнеш на одговарајуће дугме или сличицу. На дугмету или сличици може и да пише „Преузми“ или „Download“, или је само нацртана стрелица на доле, што представља симбол за преузимање са веба на локални рачунар. И при оваквом преузимању важи све оно што је речено у претходним видео-прилозима о релевантности извора и давања сагласности уколико се прозор са таквим дијалогом отвори пре преузимања. Опрезност је неопходна јер се управо на овај начин, са непроверених сајтова може преузети софтвер који може да нам нанесе штету - да се на наш рачунар пренесе злонамеран софтвер, о чему ће бити више речи касније. За вежбу, уради следећи задатак:


Преузми са ових страница „Петничке онлајн ресурсе“ и дело „Доротеј“

http://petnica.rs/petnicki-online-resursi/

http://www.antologijasrpskeknjizevnosti.rs/ASK_SR_AzbucnikDela.aspx

Уместо преузимања, можеш само да обележиш линк (уз ризик да власник тог садржаја евентуално промени садржај странице). То може да се уради на два начина:

обележавањем у прегледачу кликом на звездицу поред адресе сајта и

помоћу посебних сајтова који служе за памћење линкова, па чак и формирање белешки - као кад читаш папирну књигу, па убациш папирић између два листа и напишеш белешку на њему. Такве сајтове ћеш лако пронаћи ако у претрагу укуцаш „маркери“, „букмаркери“, „анотације“ (углавном на енглеском: marker, bookmarker, anotation) и наравно формулишеш претрагу тако да избегнеш сајтове који продају папирне стикере или украсне букмаркере, таман да провежбаш претрагу!

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/3_zvezdica.png
Претрага по сликама
Осим појма који укуцамо у поље за претрагу, можемо да вршимо претрагу и за задату слику. Ако сте, на пример, видели неки леп пејзаж а не знате где се налази, или сте прочитали неку вест са сликом која вам делује невероватно па желите да проверите да ли се та слика појављивала и у другом контексту, или имате неки трећи разлог због којег желите да пронађете на интернету информације о нечему што имате на слици, изаберите претрагу по слици и поставите слику са свог рачунара или путем линка ако је слика већ на интернету.

Испробајте ову могућност да видите какве све резултате можете да добијете!



Како раде претраживачи?
Кад укуцаш у претраживач неки појам, он не претражује у том моменту све странице на вебу да би проверио где се тај појам појављује. Таква претрага би трајала недељама. Претраживачи на својим серверима имају програме који се називају „пауци“ или „пузачи” (енгл. spider, crawler) који стално претражују веб. Када наиђу на неки нов сајт, они формирају „индекс“, који садржи кључне речи о том сајту (нешто налик картици одређене књиге у библиотечком каталогу, какви се још могу пронаћи у по некој старој библиотеци). Када наиђу на сајт који су већ раније посетили, ови програми онда ажурирају индекс сајта уколико је било значајних промена од претходне посете. Сви индекси се чувају у бази података. Кад корисник унесе неки појам за претрагу, претраживач из те базе приказује линкове поређане по процењеној релевантности. Из овога је јасно да претраживач мора да буде у стању да брзо одлучи које су најрелевантније веб-стране за дати појам и којим редом треба да прикаже одговарајуће линкове. За то се користе посебни алгоритми, који укључују тзв. вештачку интелигенцију. Програмери претраживача често допуњавају знање на које се ослањају „паметни” алгоритми за класификацију резултата претраге, како би класификација била објективна, а резултати претраге актуелни и релевантни.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/3_pretraga_mreze.png
Када претражујеш интернет, колико понуђених линкова погледаш док не нађеш жељени садржај или одустанеш од прегледања и „профиниш“ претрагу и поново гледаш најбоље позициониране сајтове? Вероватно погледаш највише првих десетак или петнаест понуђених линкова. Не само ти, већина људи ради претраге на сличан начин. Управо зато се креатори веб-садржаја често довијају на разне начине како да учине да њихов сајт буде „на врху“ претраге. Овде није лоше да упознаш још два важна појма:

„Сео“ оптимизацијa (енгл. SEO, Search engine optimization) се односи на активности којима се унапређује веб-дизајн и кôд веб-сајта, али и изграђује добра „репутација“ сајта постављањем квалитетних и оригиналних садржаја.

Ранг веб-страница, page rank је релевантност веб-странице, односно вредност додељена веб-страници као мера њене популарности или важности, која се користи за одређивање редоследа којим ће бити приказана у резултатима претраживача. У овом рангирању битну улогу игра укупан број страница (широм веба) које садрже линк ка тој страници.

Код претраге довољно је да укуцамо једну или пар кључних речи, а можемо да користимо и алате за напредну претрагу којом можемо да искључимо појављивање неких речи, да вршимо претрагу према правима коришћења (лиценци, биће о томе касније речи), језику и слично. При претрагама бољи резултати се добијају ако се укуца пар кључних речи него ако се формулише читава реченица са превише детаља.


Задатак 1

Желиш да сазнаш нешто о животињи „јагуар“. Међутим, при претрази се појављују и сајтови на разним језицима (јер се „јагуар“ исто пише у многим језицима) а појављују се и сајтови о аутомобилима марке „Јагуар“. Како ћеш подесити претрагу?

Задатак 2

Потребне су ти информације и формуле за геометријско тело „елипсоид“, које ти је можда познато из географије. Међутим, кад укуцаш тај појам, већина резултата се односи на чињеницу да наша планета има облик елипсоида, а тебе занима „математичка страна приче“. При томе, владаш добро и енглеским и још једним страним језиком. Како ћеш подесити претрагу?

Услуге, платформе и сервиси на вебу
Већ смо навели да је „веб“ интернет сервис. Када кажемо „веб“, обично најпре помислимо на посете веб-сајтовима, читања текстова и гледање слика. То и јесте све што је веб нудио у својим почецима, али данас овај сервис пружа много разноврсније услуге. Нека веб-места чак зовемо „платформе“ јер обједињује различите врсте услуга, или су пак у питању системи који пружају много више од „обичног“ веб-сајта. Поменућемо само неке за које верујемо да су ти познати:

Гугл-мапа maps.google.com - мапа терена и путева на целој планети (мада није у свим земљама исти „ниво детаља“ који се може видети, провери!)

Јутјуб youtube.com - платформа за отпремање и прегледање видео материјала.

Електронска трговина, онлајн продавнице - мноштво сајтова на којима је могуће купити и електронски платити робу.

Електронско банкарство - данас свака банка има могућност да клијенти онлајн виде стање на рачуну и врше плаћање путем интернета.

Друштвене мреже: facebook.com, instagram.com, twitter.com и многе друге - сервиси путем којих људи остварују контакте и размењују слике, поруке, итд. Сервиси за својеврсно „дружење“ преко интернета.

Платформе за учење на даљину путем интернета (енгл. e-learning) - овај net.kabinet, сајтови засновани на различитом софтверу и сервисима Google Classroom, Moodle…

Онлајн енциклопедије и библиотеке

и многи други.

Подсећања ради погледај у првој лекцији списак области развоја информационог друштва у Србији - то је управо списак веб-сервиса који се развијају код нас


Начини и правила комуникације и понашања на интернету
Електронска пошта - „имејл“
Довољно је да знаш нечију имејл адресу, да имаш свој налог и већ можеш да пошаљеш имејл. Међутим, важно је да знаш нека основна правила комуникације, јер од тога зависи да ли ће те особа којој се обраћаш правилно разумети, али и какав ће утисак стећи о теби - да ли си васпитан и образован, од чега некад може да зависи и исход преписке, а и слика коју неко има о теби.

Вероватно нешто од овога знаш и из основне школе, али није наодмет да се подсетиш. Ово су основна правила којих би се требало придржавати:

У поље „Коме“ (енгл. To) пише се адреса примаоца, онога коме се обраћаш у писму. Ако се истовремено обраћаш неколицини особа које се међусобно познају, можеш да ставиш све адресе у ово поље. Није пристојно ставити велики број (нпр. неколико десетина) адреса у то поље, а никако не би требало ставити адресе људи који се међусобно не познају и немаш од њих дозволу да било коме прослеђујеш њихову адресу.

Поље „Cc“ (енгл. Carbon Copy) предвиђено је да у њега ставиш адресе оних који треба да буду упознати са преписком, али се не обраћаш њима нити од њих очекујеш одговор.

Поље „Bcc“ (енгл. Blind Carbon Copy) треба да употребиш када више прималаца треба да добије имејл, али тако да они не виде адресе других, углавном због заштите личних података. Имај на уму да на овај начин не можеш да започнеш групну дискусију, јер примаоци почетне поруке у овом случају не могу да одговоре тако да сви остали виде њихов одговор.

Приликом слања поруке, мора да се употреби бар једно од поља To, Cc и Bcc (у противном порука нема коме да буде послата), а могу да се употребе и два или сва три поља.

Уколико наведеш велики број прималаца имејла, постоји ризик да тај имејл заврши у нежељеној пошти (енгл. Spam) и да га примаоци и не примете.

Поље „Наслов“ (енгл. Subject) служи да у њега напишеш пар речи које говоре о теми мејла како би прималац, у случају да прима много поште, на основу тога проценио колико је хитно да отвори приспели мејл, али и да касније лако може да пронађе преписку захваљујући добро одабраном наслову. Дакле, у твом је интересу да наслов буде смислен уместо уопштених „помоћ“, „молба“, „хитно“ и слично… И никако у наслов не треба да куцаш читаве поруке. Не заборави, то је само наслов.

Када одговараш на мејл, ако одговараш само пошиљаоцу мејла уради то користећи опцију „Одговори“ (енгл. Reply). Али, ако је више прималаца укључено у преписку и твој одговор се тиче свих, онда треба све укључити и у одговор, што се постиже опцијом „Одговори свима“ (енгл. Reply to all). Не заборави да одговор на твоју поруку (а тиме ни даљу преписку) неће видети примаоци које наведеш у пољу „Bcc“, чак и ако је онај ко је одговорио, користио опцију „Одговори свима” („Reply to all”).

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/3_imejl.png
Писмо треба започети и завршити пригодним обраћањем и поздравом, поштовати општи и дигитални правопис. Наравно, текст може да се пише ћирилицом или латиницом, али не енглеским алфабетом, тј. не користити слова „c“, „s“, „dj“ и „z“ уместо „č“, „ć“, „š“, „đ“ и „ž“. Осим општег правописа, постоје нека правила која су карактеристична за текстове у електронском облику. Честа је, на пример, неправилна употреба размака (спејс, енгл. space). Размак се иза знака интерпункције пише увек, а испред знака једино у случају да је то отворена заграда или отворени наводник. Према томе, размак се на пише пре зареза, тачке, тачка-зареза и слично.

У електронској комуникацији писање великим словима се сматра ВИКАЊЕМ, а то није баш лепо.

Уз електронску пошту може се послати и прилог (енгл. attachment). То може да буде било каква датотека (слика, текстуални документ, видео), осим што скоро код свих сервиса електронске поште постоје и два ограничења. Једно ограничење се односи на величину прилога, тако да не можете послати произвољно велику датотеку (ова ограничења су различита код различитих имејл сервиса), а друго ограничење се односи на немогућност слања извршивих датотека (то су датотеке типа .exe, о томе ће бити више речи у следећој теми), како би се спречило ширење злонамерног софтвера. Ако је потребно да пошаљете веома велику датотеку или неки програм, то можете да урадите путем неког другог сервиса.


Пронађи на интернету неколико текстова о дигиталном правопису и портажи правила која нисмо овде навели.

Имај увек на уму да слање електронске поште није сасвим безбедно, па ако се не користе нарочити поступци заштите приватности (нпр. криптовање), у имејл немој да стављаш поверљиве информације.

При прослеђивању поруке трећим лицима требало би да имаш дозволу пошиљаоца, као и да не мењаш садржај оригиналне поруке.

Из текста није увек лако (а некад није ни могуће) да се препозна тон поруке, који се у гласу или говору тела много лакше препознаје. На пример, савет, предлог, молба и наређење у тексту могу да изгледају потпуно исто. Исто тако, на основу самог текста често не може да се разликује да ли је неко озбиљан или се шали. Зато су у писаној преписци постали популарни емотикони, који могу на очигледнији начин да пренесу тон поруке, односно емоцију. Њихова употреба је прихватљива и понекад врло корисна, али у употреби емотикона не треба претеривати.


На почетку године наставник је сигурно дао своју службену имејл адресу. Пошаљи један имејл свом наставнику којим га обавештаваш да си стигао до ове лекције и овог задатка.

Јавне дискусије на форумима и друштвеним мрежама
Када учествујеш у дискусијама на друштвеним мрежама и форумима, настој да комуникација буде пристојна, као када разговараш уживо. Дискутуј аргументовано и без вређања других учесника. У дискусији се држи теме. Администратор форума или странице има пуно право да непримерене дискусије прекине закључавањем дискусије или блокирањем учесника. Креирање лажних профила и коментарисање у име неког другог (измишљеног или стварног) није баш прихватљиво понашање на интернету и то не би требало да се ради. Управо због тога што се то дешава, у комуникацији са људима „које не познајемо уживо“ неопходна је велика опрезност, да не бисмо довели себе и друге у опасност.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/3_media-998990_640.jpg

Правила понашања на интернету називају се „нетикеција“ (нетикет, нетикета, енгл. netiquette, од net и etiquette). Потражи на интернету текстове о томе и упореди их са овим што смо навели у лекцији. Покушај да пронађеш још нека правила која нисмо навели. Запиши сва та правила и покушај да их разврсташ према области примене. Иначе, ова правила јесу неформална, али су ипак правила, општеприхваћена на интернету, и сматрају се делом лепог васпитања, бонтона.


Садржај лекције 1.4
На овом часу сазнаћеш како је регулисано поштовање ауторских права на интернету, како да заштитиш личне податке и приватност на интернету - и своје и других корисника, које су мере за безбедно коришћење интернета и како рачунари утичу на здравље људи и на животну средину.

Садржај:

Ауторска права на интернету

Веродостојност информација на интернету

Заштита личних података и приватност

Безбедност на интернету

Утицај рачунара на здравље људи

Утицај рачунара на животну средину

Када успешно савладаш ову лекцију бићеш у стању да разумеш изазове коришћења савремених технологија на одговоран и безбедан начин, класификујеш информације са интернета и процењујеш њихов квалитет и поузданост, спроводиш поступке за заштиту личних података и приватности на интернету



Ауторска права и веродостојност информација

Ауторска права на интернету
На вебу врло лако можемо да дођемо до најразличитијих садржаја - текстова, слика, звучних записа, видео-материјала. Међутим, то што бесплатно дођемо до неких садржаја, не значи да можемо да их прерађујемо и даље делимо по сопственом избору. Аутор неког дела има право да одреди услове под којима се оно може користити даље. Некада је довољно само навести извор, али некада аутор не дозвољава коришћење његовог дела ни под тим условом. Питање ауторских права није само морално, већ и јасно дефинисано правно питање, чије непоштовање за собом повлачи и последице. Уколико је аутор навео услове за коришћење свог дела, има право да тужи онога ко те услове није поштовао.

При пријављивању на неки сервис, у поступку отварања налога, корисник има прилику да прочита услове коришћења и сагласи се са њима, да би уопште могао да користи тај сервис. Ови услови између осталог регулишу и ауторска права над материјалима који се налазе на том сервису.


За заштиту својих права, аутори могу сами да напишу услове коришћења, али је практичније да искористе неки већ постојећи систем лиценцирања. Тренутно најраспрострањенији систем је „Заједничко креативно добро“ (енгл. Creative Commons), интернационални пројекат који се реализује и у Србији. Ово су такозване „слободне лиценце“, а аутори врло често штите своја дела „затвореним лиценцама“, које штите њихова ауторска права (копирајт, енгл. copyright, ©).



Да резимирамо причу о лиценцама након гледања видео-прилога и посете сајту:

Свака лиценца се састоји из три „слоја“:

Машински читљив слој намењен је интернет претраживачима како би могли да пронађу садржаје према захтеваној лиценци.

Лако разумљив слој је она „маркица“ коју видиш на сајту а састоји се из симбола који указују на основне карактеристике лиценце.

Уговор о лиценци који чини сам документ који дефинише права аутора и права корисника.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/4_cc_ilustrac.png
На сајту creativecommons.org налази се детаљан опис свих лиценци као и интерактивна форма која олакшава ауторима креирање одговарајуће лиценце.

Аутор који за своје дело користи Creative commons лиценцу, дозвољава умножавање, дистрибуцију и јавно саопштавање дела. Током креирања лиценце (бирања типа лиценце) за своје дело, аутор одређује додатне услове под којима дело може да се користи. У оквиру Creative commons лиценце, Аутор може да:

захтева да се при употреби дела наведе име аутора што се означава сличицом човека са словима BY испод ње,

забрани измене и прераде, што се означава сличицом знака једнакости, испод ког пише ND (No Derivatives),

забрани пооштравање услова коришћења за даље кориснике, што се означава сличицом кружне стрелице, испод које пише SA (Share Alike) и

забрани комерцијалну употребу, што се означава сличицом прецртаног знака долара, испод ког пише NC (NonCommercial).

Могуће су и све комбинације ових ограничења које имају смисла. На следећој слици су приказане најчешће коришћене комбинације:

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/4_cc_sve.png
Скала лиценци према степену отворености

Ове лиценце односе се на ауторска права над ауторским делима која се налазе на интернету. О лиценцама софтвера биће речи касније.

Веродостојност информација на интернету
Извори од поверења

Кад је реч о веродостојности информација, изузетно је важно да знамо која организација или појединац су одговорни за сајт или део сајта који смо посетили и са којег користимо информације. Ту нам је пре свега од значаја да знамо да „протумачимо“ УРЛ адресу, односно домен на којем је извор у чију веродостојност желимо да се уверимо. Да ли на сајту постоји информација о ауторском тиму, да ли постоји информација о лиценци под којом су објављени садржаји?

Ако, рецимо, желимо да пронађемо упутство за коришћење неког уређаја, кућног апарата, логично је да информацију најпре потражимо на званичном сајту произвођача па тек онда у описима на сајту продавнице, а ако смо као резултат претраге нашли на неком сајту „сумњивог“ домена, можда је боље да документе са таквих сајтова не преузимамо. Може се десити да заразимо рачунар неким малициозним софтвером (софтвером који може да нам уништи податке или открије лозинке неовлашћеним лицима или направи неку другу штету), или пак да добијемо информације које смо тражили о уређају које нису валидне. Неретко сајтови који нуде бесплатну музику, филмове, књиге, софтвер (који се иначе плаћају) уз датотеке које преузмете прикаче и малициозни софтвер који може да угрози вашу приватност или да направи штету међу вашим подацима и програмима.


У потрази за информацијама, добро је проверити на више сајтова и из више извора веродостојност информације.

Осим извора иза којих стоји одређена нека научна или образовна институција, удружење или фондација од поверења, редакција неког познатог научног часописа, неретко се наше претраге заврше на Википедији. Да ли знате ко је аутор текстова на Википедији и ко за њих гарантује? Можемо ли им веровати?


Иако на Википедији може апсолутно свако да буде аутор, исто тако, свако ко утврди грешку може да је исправи. Генерално, кључни механизам за проверу релевантности је провера извора информација, па се тако и на Википедији инсистира на томе да се на дну чланка експлицитно и јасно наведу извори информација. Рецензију и уређење текста раде уредници, тако да и тај процес утиче на поузданост објављених садржаја. Статистике кажу да, чак и ако неко случајно или злонамерно унесе нетачну или увредљиву информацију, у врло кратком року, од неколико минута или сати, приметиће и инвестирати неко од уредника који прате измене. Свакако ни Википедији као ни једном другом извору не можемо апсолутно веровати, али ипак добијамо добру основу за претрагу и „унакрсну проверу“ чињеница које смо пронашли на Википедији. Наравно, и након свих ових провера, не можемо да будемо 100% сигурни у информацију јер су можда и аутор и рецензент у заблуди, или пак постоји више супротсављених гледишта у вези са појмом који се објашњава.

Примећујеш да на Википедији за скоро сваки појам постоје верзије на различитим језицима. Чак и ти можеш да постанеш аутор на Википедији уколико постоје теме о којима желиш и можеш да пишеш или да будеш волонтер - уредник. На тај начин можеш да даш допринос повећању количине корисних садржаја на српском језику на интернету. Наравно, под условом да овај посао прихватиш озбиљно и одговорно и допринесеш поузданости Википедије.

Дезинформације, лажне вести

Неретко на вебу можемо пронаћи вести које нам делују невероватно, а ипак аутори прилажу слике и разне „доказе“ којима нас уверавају у истинитост својих тврдњи. Оваква појава назива се „масовна обмана“ или „хоакс“ (енгл. hoax, превара). Поруке са лажним информацијама корисника могу да доведу у заблуду и наведу да, на пример, ода неке поверљиве податке или да створи панику и подстакне га да предузме неке друге радње из страха од тобожње опасности. Разлози за настанак оваквих „вести“ су разни: манипулација, пропаганда, „теорије завере“, а све то зарад остварења неких политичких, верских, комерцијалних циљева, а понекад су то само неслане шале. У ову групу спадају и ланчани мејлови, мејлови којима се саопштавају „велике тајне“ а у ствари квазинаучне „теорије“, мејлови у којима нам неко тражи личне податке да би нам оставио тобожње велико наследство или лозинке да би „спречио крађу наших података“, а управо нас навео да их сами одамо.


Изузетно је важно да не прихватамо одмах, без провере, вести које смо пронашли на интернету - треба увек потражити још извора, проверити ко стоји иза одређеног сајта, односно са које адресе је послат „сумњиви“ имејл, да ли је то нека организација од ауторитета, али наравно пре свега да мислимо својом главом, критички и утемељено на научним чињеницама.

На интернету постоје сајтови који се баве анализом у потрази за истином. Наравно, ако ћемо да будемо доследни до краја у свом критичком мишљењу, можда ни тамо није баш све 100% тачно, али свакако такви текстови садрже мноштво линкова и аргумената који ће нам помоћи да њиховим трагом прикупимо довољно чињеница да можемо да формирамо став.

Ово је пример једног таквог домаћег сајта: fakenews.rs.

Ово су два инострана сајта са примерима вести које су „кружиле“ и код нас по друштвеним мрежама:

О тобожњим капсулама вируса које су бацане из авиона syyhoaxanalyzer.com.

О такозваним „кемтрејлсима“ - једној од омиљених тема „теоретичара завере“ (поред тврдње да је Земља равна плоча, да од 5Г мреже „падају птице са неба“ и да су у вакцинама чипови који нам читају мисли, итд.) hoax-net.be.


https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/4_zavere.png

Ако ти је ово занимљива тема, погледај Водич за борбу против лажних вести.



Веродостојност информација

Процените истинитост вести на овом сајту https://zapatopi.net/treeoctopus/

Образложите свој став - зашто тако мислите?

Кад смо већ код октопода, погледај овај видео https://vimeo.com/270865285

Ако га поделиш на друштвеним мрежама, шта мислиш који проценат твојих пријатеља ће поверовати да је истинит?



Вредновање извора

Изненада те је у току ноћи заболео зуб. Твој стоматолог не ради ноћу. Потражићеш помоћ на интернету. Којим сајтовима ћеш највише веровати и зашто?

http://www.novosti.rs/vesti/lifestyle.304.html:425213-Malim-trikovima-ublazite-zubobolju

https://stil.kurir.rs/lepi-zdravi/medicina/51082/najbolji-lek-protiv-zubobolje-bol-nestaje-u-momentu-recept

http://ordinacijadentan.rs/lek-za-zubobolju-sta-raditi-kada-boli-zub-najbolji-saveti-strucnjaka/

https://www.zenskimagazin.rs/dijetafitnes/zdravlje/resite-se-zubobolje-za-minut-sa-ovim-prirodnim-lekovima

https://www.stomatolog-novi-sad.rs/zablude-vs-istine-u-stomatologiji-no9-stavljanje-aspirina-u-podrucje-obolelog-zuba-smanjuje-bol

http://www.zenasamja.me/zdravlje/3010/boli-vas-zub-evo-par-trikova-kako-da-ublazite-bol


Заштита и безбедност на мрежи
Заштита личних података и приватност
Лични подаци (каже се још и „подаци о личности“) су сви они подаци на основу којих се може идентификовати нека особа и угрозити њена приватност. То су осим имена и презимена, и његови подаци о датуму рођења, здравственом стању, банковним рачунима, адреса, зарада, вероисповест, национална припадност, лични ставови, намере и друга обележја његовог физичког, генетског, менталног, економског, културног и друштвеног идентитета. Да би неко прикупљао и обрађивао овакве податке, мора за то да има сагласност лица на које се подаци односе, или родитеља/старатеља ако је реч о малолетном лицу. Такве информације не би требало слати у мејловима са великим бројем прималаца (који се при томе не познају или нису сагласни да се њихови подаци деле на тај начин) и не би их требало постављати јавно, на пример на друштвеним мрежама.

Закон о заштити података о личности у Србији је пропис који држава доноси да би уредила односе између грађана на које се подаци односе и приватних и јавних организација које те податке прикупљају и обрађују. Овим законом су уређена права за заштиту лица у вези са складиштењем, обрадом и преносом података. Осим наведених права, овај закон уређује и обавезе оних који су надлежни за чување, обраду и пренос података.

Неретко ћеш на неким сајтовима пронаћи информацију о томе да се обрада и чување података врши у складу са Општом уредбом о заштити података (енгл. General Data Protection Regulation, GDPR). То је уредба Европске уније којом се регулише заштита лица у односу на обраду података о личности и слободном кретању таквих података. Када на неком сајту или мејл сервису отвараш налог, обавезно ће ти, у складу са прописима, бити предочено ко и како прикупља, обрађује и чува твоје податке.

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/4_Cyber-Security.png
У подешавањима својих налога на мејл-сервисима и друштвеним мрежама, обавезно провери и подеси правила безбедности и приватности како твоји подаци не би били злоупотребљени. И поред тога, настој да не остављаш непотребно своје личне податке на било ком сервису.


Проверите на свом Гугл или Мајкрософт налогу, као и на налозима на друштвеним мрежама, подешавања приватности и онемогућите јавни увид у личне податке који нису неопходни за ваше присуство на одређеном сервису или друштвеној мрежи.

Ако нисте сигурни да све добро разумете на енглеском језику, подесите језичке поставке свог налога на српски језик.

Безбедност на интернету
Будите свесни да постоје опасности и научите како да заштитите себе и друге!

Дигитално насиље и насиље на интернету су узнемиравање, понижавање, претње и злостављање коришћењем интернета и телефона. Кад су деца у питању, најчешће се класификује на вршњачко насиље и насиље одраслих особа према деци.

Треба да знаш да је упорно звање телефоном, злостављање слањем велике количине СМС порука и мејлова, упорно контактирање и малтретирање против нечије воље, кривично дело и да имаш право на заштиту од тога.

Уколико некога познајеш само преко интернета, немој да пристајеш на састанке уживо на које не можеш да дођеш у пратњи одрасле особе. Никако не пристај на слање слика за које не желиш да буду јавно доступне, јер никад не знаш кад их тај неко може злоупотребити, без обзира на то да ли ту особу уопште не познајеш „уживо“ или је то неко кога знаш и волиш, јер гаранције да их тај неко неће некада злоупотребити не постоје! Уколико неко од тебе захтева да користиш „шифровани језик“, да лажеш и прикриваш тај контакт, то је већ готово сигуран знак да си у опасности!

https://petljamediastorage.blob.core.windows.net/root/Media/Default/Kursevi/OnlineNastava/kurs-prvi-ikt/4_bullying-679274_640.jpg
Особа која је жртва дигиталног насиља, покушавајући да се „извуче“ обично се „запетљава“ још више наивно верујући да ће насиље престати након „само још овога“ и такви случајеви нажалост најчешће се завршавају трагично - деца бивају жртве физичког насиља или самоубиства као „бега“ из наизглед безизлазне ситуације. Мораш да разумеш да су твој живот и твоја безбедност важнији од страха да ћеш добити од родитеља прекор због лакомисленог упуштања у комуникацију са непознатом особом и да је мање зло некоме открити проблем у настајању него дозволити да он дође до тачке са које нема повратка.

У случају да препознаш дигитално насиље, немој да покушаваш да проблем решиш самостално. То је практично немогуће. Обрати се за помоћ родитељима или директно Националном контакт центру за безбедност деце на интернету на број телефона 19833 или преко сајта pametnoibezbedno.gov.rs.


Која су твоја права на интернету, као и какве могућности имаш да та права оствариш детаљно проучи на овом сајту: Твоја права - безбедност на интернету. Затим, да би ти било лакше да препознаш ситуације у којима можеш да постанеш жртва, проучи пажљиво следећу видео презентацију: Паметно и безбедно - онлајн презентација. Након проучавања садржаја на ова два веб-места, састави есеј на тему „Опасности са интернета и моје право на заштиту“


Дигитално насиље

Твој најбољи друг/другарица ти се поверава да је упознао/упознала девојку/младића путем интернета, да су се јако заволели и да су се договорили да се упознају и лично. Какав ћеш савет дати?

Твој најбољи друг/другарица ти се поверава да га/је неко вербално злоставља на друштвеним мрежама и шаље му/јој приватне поруке непријатне садржине. Какав ћеш савет дати?